<!DOCTYPE html>
<html lang="en">
    <head>
        <meta charset="utf-8">
        <meta http-equiv="X-UA-Compatible" content="IE=edge">
        <meta name="viewport" content="width=device-width, initial-scale=1.0">
        
        
        
        <link rel="shortcut icon" href="../img/favicon.ico">
        <title>Povídky z pod plynových lamp - apollinaire.dlab.cz</title>
        <link href="../css/bootstrap.min.css" rel="stylesheet">
        <link href="../css/font-awesome.min.css" rel="stylesheet">
        <link href="../css/base.css" rel="stylesheet">
        <link rel="stylesheet" href="https://cdnjs.cloudflare.com/ajax/libs/highlight.js/11.8.0/styles/github.min.css">
        <link href="../style.css" rel="stylesheet">
        <script src="https://cdnjs.cloudflare.com/ajax/libs/highlight.js/11.8.0/highlight.min.js"></script>
        <script>hljs.highlightAll();</script> 
    </head>

    <body>
        <div class="navbar fixed-top navbar-expand-lg navbar-dark bg-primary">
            <div class="container">
                <a class="navbar-brand" href="..">apollinaire.dlab.cz</a>
                <!-- Expander button -->
                <button type="button" class="navbar-toggler" data-toggle="collapse" data-target="#navbar-collapse">
                    <span class="navbar-toggler-icon"></span>
                </button>

                <!-- Expanded navigation -->
                <div id="navbar-collapse" class="navbar-collapse collapse">
                        <!-- Main navigation -->
                        <ul class="nav navbar-nav">
                            <li class="navitem">
                                <a href=".." class="nav-link">Home</a>
                            </li>
                            <li class="dropdown">
                                <a href="#" class="nav-link dropdown-toggle" data-toggle="dropdown">Básně <b class="caret"></b></a>
                                <ul class="dropdown-menu">
                                    
<li>
    <a href="../pirka/" class="dropdown-item">Pírka</a>
</li>
                                    
<li>
    <a href="../kaligramy/" class="dropdown-item">Francouzské kaligramy</a>
</li>
                                </ul>
                            </li>
                            <li class="dropdown active">
                                <a href="#" class="nav-link dropdown-toggle" data-toggle="dropdown">Próza <b class="caret"></b></a>
                                <ul class="dropdown-menu">
                                    
<li>
    <a href="./" class="dropdown-item active">Povídky z pod plynových lamp</a>
</li>
                                </ul>
                            </li>
                        </ul>

                    <ul class="nav navbar-nav ml-auto">
                        <li class="nav-item">
                            <a href="#" class="nav-link" data-toggle="modal" data-target="#mkdocs_search_modal">
                                <i class="fa fa-search"></i> Search
                            </a>
                        </li>
                            <li class="nav-item">
                                <a rel="prev" href="../kaligramy/" class="nav-link">
                                    <i class="fa fa-arrow-left"></i> Previous
                                </a>
                            </li>
                            <li class="nav-item">
                                <a rel="next" class="nav-link disabled">
                                    Next <i class="fa fa-arrow-right"></i>
                                </a>
                            </li>
                    </ul>
                </div>
            </div>
        </div>

        <div class="container">
            <div class="row">
                    <div class="col-md-3"><div class="navbar-light navbar-expand-md bs-sidebar hidden-print affix" role="complementary">
    <div class="navbar-header">
        <button type="button" class="navbar-toggler collapsed" data-toggle="collapse" data-target="#toc-collapse" title="Table of Contents">
            <span class="fa fa-angle-down"></span>
        </button>
    </div>

    
    <div id="toc-collapse" class="navbar-collapse collapse card bg-secondary">
        <ul class="nav flex-column">
            
            <li class="nav-item" data-level="1"><a href="#povidky-z-pod-plynovych-lamp" class="nav-link">Povídky z pod plynových lamp</a>
              <ul class="nav flex-column">
            <li class="nav-item" data-level="2"><a href="#krev-ma-nadech-bordeaux" class="nav-link">Krev má nádech bordeaux</a>
              <ul class="nav flex-column">
              </ul>
            </li>
            <li class="nav-item" data-level="2"><a href="#kocici-kusy" class="nav-link">Kočičí kusy</a>
              <ul class="nav flex-column">
              </ul>
            </li>
            <li class="nav-item" data-level="2"><a href="#lesk-krve" class="nav-link">Lesk krve</a>
              <ul class="nav flex-column">
              </ul>
            </li>
            <li class="nav-item" data-level="2"><a href="#lampar" class="nav-link">Lampář</a>
              <ul class="nav flex-column">
              </ul>
            </li>
            <li class="nav-item" data-level="2"><a href="#dozij-leta" class="nav-link">Dožij léta</a>
              <ul class="nav flex-column">
              </ul>
            </li>
            <li class="nav-item" data-level="2"><a href="#plamenni-orlove" class="nav-link">Plamenní orlové</a>
              <ul class="nav flex-column">
              </ul>
            </li>
            <li class="nav-item" data-level="2"><a href="#tramvaj-cislo-dvanact" class="nav-link">Tramvaj číslo dvanáct</a>
              <ul class="nav flex-column">
              </ul>
            </li>
            <li class="nav-item" data-level="2"><a href="#zpatky-doma" class="nav-link">Zpátky doma</a>
              <ul class="nav flex-column">
              </ul>
            </li>
            <li class="nav-item" data-level="2"><a href="#kocourkova" class="nav-link">Kocourkova</a>
              <ul class="nav flex-column">
              </ul>
            </li>
            <li class="nav-item" data-level="2"><a href="#stin-detstvi" class="nav-link">Stín dětství</a>
              <ul class="nav flex-column">
              </ul>
            </li>
            <li class="nav-item" data-level="2"><a href="#mlhave-vzpominky" class="nav-link">Mlhavé vzpomínky</a>
              <ul class="nav flex-column">
              </ul>
            </li>
              </ul>
            </li>
        </ul>
    </div>
</div></div>
                    <div class="col-md-9" role="main">

<h1 id="povidky-z-pod-plynovych-lamp">Povídky z pod plynových lamp</h1>
<h2 id="krev-ma-nadech-bordeaux">Krev má nádech bordeaux</h2>
<p><br>
<br></p>
<p>Šedým, zasněženým ránem pomalu vrzají kroky mladého muže směrem k mostu. Celé město ještě spí, když potichu sestupuje z Petřína. Pomalu zhasínají pouliční lampy, jako zhasínají svíce, a jako za chvíli zhasne i on. Za chvíli bude ta falešná struna jeho života stržena z nádherné harfy bytí, a bude stržena jeho rukou. Písně budou znít dál, dál se budou psát nové, aniž by kdo vzpomněl na jeho pokřivený osud.</p>
<p>Jeho stopy vedou alejí uhasínajících lamp a opadaných stromů. Ach, jak smutná je Kampa v tomto neutěšeném zimním období. Proti němu kráčí mladá dívka v červeném baretu. Nese cosi velkého v podpaží. Nevšímá si jí, je příliš zahloubán do svých posledních myšlenek.</p>
<p>Její výkřik ho však vrátil do reality.</p>
<p>Stála tam, zděšená, malířský stojan jí spadl do sněhu, její oči byly upřené na cosi na zemi. Sledoval její pohled. Panensky bílý sníh byl zkropen rudou krví. O kousek dál, u lavičky pod stromem, leželo bezvládné tělo mladého muže v louži vychladlé krve.</p>
<p>První, co mu blesklo hlavou, bylo, že ta krev nemá krvavý odstín. Možná to bude tím, že se rozpila ve sněhu, nebo tím, že již vychladla. Zatímco však nad tímto přemýšlel, dívka se vzpamatovala.</p>
<p>„P-pohlídejte mi prosím stojan, musím… Musím to jít nahlásit na policejní stanici…“ vykoktala a odběhla.</p>
<p>Stál tam a díval se na tu rudou skvrnu uprostřed bílého sněhu. Jeho oči spočinuly na tom ztuhlém, bledém těle. Patřilo mladému muži, asi tak starému jako on. Dnes zhasnou dvě příliš dlouhé svíce. Už se jim nechtělo trpět v plameni.</p>
<p>Zahleděl se do tváře onoho samovraha. Byla skoro stejně bílá jako sníh. Jaký to kontrast s tím rudým okolím. V té tváři se zračila směs klidu a křeče, směs bolesti a úlevy. V té tváři jako by se zračil jeho odraz.</p>
<p>Náhle mu přeběhl mráz po zádech. Prudce se otočil. Opodál, v tom panensky bílém sněhu, stála vysoká, temná postava. V tom šedobílem světle úsvitu byly její kontury nejasné, on však dobře věděl, s kým má tu čest.</p>
<p>„Nejdeš si pro něj. Ten už je dávno na druhé straně. Přišel sis pro mě?“</p>
<p>NE</p>
<p>„Pro koho tedy?“</p>
<p>Postava udělala několik kroků. Nezanechávala stopy. Kudy prošla, sníh zůstal neporušen. Onen vysoký neznámý se sehnul pro bezvládné holubí tělo.</p>
<p>„Mráz?“</p>
<p>SKLO</p>
<p>„Trpěl?“ Zeptal se mladík a kývl hlavou směrem k louži krve.</p>
<p>NE</p>
<p>Z toho hlasu, který mu zněl v hlavě, aniž by se obtěžoval projít ušima, ho rozbolela hlava.</p>
<p>„Počkáš chvíli, hlídám tady ten stojan…“ Při těch slovech jej zvedl a oprášil z něj sníh.</p>
<p>NE. NEPŮJDU S TEBOU. NE DNES.</p>
<p>„Jak to myslíš?! Skonči mé utrpení! Vem mě na druhou stranu!“</p>
<p>CHÁPU TĚ A SOUCÍTÍM S TEBOU, ALE NEJDE TO.</p>
<p>„Nemáš tušení, čím jsem si prošel! Ty nemůžeš cítit! Nemůžeš být podveden!“</p>
<p>I JÁ BYL ZRAZEN, I JÁ MÁLEM ZEMŘEL, I MNĚ BYLO ZLOMENO SRDCE. ALE OBA MUSÍME BÝT DÁL. JÁ O TVÉM OSUDU NEROZHODUJI, JEN JEJ ODMÍTÁM UKONČIT.</p>
<p>„Počkej! Nemůžeš mě tu nechat! Nechoď!“</p>
<p>Ale neznámý už tam nebyl.</p>
<p>Mladá dívka se vrátila se strážníkem. Ten počal mlčky prohlížet okolí. Vytáhl obálku ze sebevrahova kabátu.</p>
<p>„Helemese,“ zabrblal si pro sebe.</p>
<p>„Zjistil jste něco?“ Zeptala se.</p>
<p>„Vy jste tu ještě?“ Zamračil se. „Jmenoval se Adam. Adam Bílý, a tady v tom dopise píše něco v tom smyslu, že není hoden existence a že se omlouvá všem, co ho znali. Můžete jít, jesli chcete. Vím, že to pro vás musí být těžké…“</p>
<p>„Děkujeme. Hodně štěstí…“ odvětila poněkud nejistě.</p>
<p>„Díky, že jste mi to pohlídal. Můžu vás pozvat na kávu, jestli chcete…“ Otočila se na mladíka a při těch slovech zvedla stojan.</p>
<p>„Počkejte, pomůžu vám s tím…“</p>
<p>Teprve teď si ji pořádně prohlédl. Byla nízká, tmavé, vlnité vlasy jí splývaly z pod červeného baretu. Byla oblečena do dlouhé sukně a elegantního modrého kabátu. Její bílá líčka zčervenala mrazem. Upřela na něj své sytě modré oči.</p>
<p>„Nuže, přijmete mé pozvání?“</p>
<p>„Je ještě moc brzo, všechny kavárny jsou zavřené…“ Namítl. „Vy malujete?“</p>
<p>„Právě jsem šla na Petřín, malovat východ slunce.“</p>
<p>„Věřila byste, že jsem nikdy neviděl východ slunce?“</p>
<p>„To jste vždycky tolik vyspával?“ Zasmála se.</p>
<p>„Ne, ale ráno jsem nikdy nezvedl hlavu… Vždycky jsem se díval spíš na západy slunce… Víte, když je člověk smutný, rád se dívá na západ slunce. Jednou jsem viděl zapadnout slunce třiačtyřicetkrát…“</p>
<p>„Byl jste tehdy hodně smutný?“ Zeptala se pobaveně. Tahle hra s citacemi ji pobavila.</p>
<p>Mlčel.</p>
<p>Jdou nahoru na Petřín. Nebe již začíná rudnout krví červánků. Již není světel lamp, zhaslé se ztrácejí dole pod kopcem. Již vystoupali k okraji lesa. Rozložila si stojan, vytáhla plátno a jala se malovat. On si mezitím sedl na lavičku, usrkoval čaj, který mu nalila z termosky, a sledoval, co dělá.</p>
<p>Stála k němu zády a malovala rudý kotouč vycházejícího slunce a Prahu, celou růžovou v té měkké záři červánků. Od ledem potažených větviček jabloní v sadu u jejich nohou se ta narudlá záře odrážela vyvolávajíc iluzi rozkvetlých růží.</p>
<p>„Nedokážu to…“ Hlesla najednou.</p>
<p>„Co? Co nedokážete?“ Zeptal se a přistoupil k ní.</p>
<p>„Namalovat tak rudé slunce… Příliš mi připomíná krev.“</p>
<p>„Tu krev z dnešního rána? Ale ta nevypadala takhle. Prohlížel jsem si jí a měla spíš nádech bordeaux.“</p>
<p>„Takže krev má nádech bordeaux? Vy jste mi ale poeta. Tak bych mohla pojmenovat ten obraz… Co na něj zatím říkáte?“ Zeptala se s úlevou, že se jí povedlo odvést myšlenky od kaluže tuhnoucí krve.</p>
<p>Zahleděl se na to bílooranžové plátno. Již se na něm začaly rýsovat kontury domů a větších staveb, již prosakovala ještě nedokončená barevná kompozice. Bylo to fascinující.</p>
<p>Poté se podíval na ní. Stála tam, s vycházejícím sluncem v zádech, a byla jak ledový květ v plameni. Tak efemérní, stejně jako úsvit, a přece tak krásná.</p>
<p>„V životě jsem viděl jen jednu věc hezčí, než je tento obraz. Jste opravdu skvělá malířka, slečno…“</p>
<p>„Můžete mi říkat Eliška…“ usmála se na něj. „A vy jste?“</p>
<p>„Erik. Většina lidí mi říká Erik.“</p>
<p>„Pěkné jméno. Směla bych vědět, Eriku, co zřely vaše oči hezčího než tenhle obraz?“</p>
<p>„Vás, Eliško…“
<br>
<br>                            </p>
<h2 id="kocici-kusy">Kočičí kusy</h2>
<p><br>
<br>
Zvuk zvonů ji probudil. Usnula při učení, tvář měla otlačenou od stran knihy.</p>
<p>Nejde to! Ani měsíc po konci prázdnin to nejde! Nedokáže se soustředit, pořád myslí na léto a podzim se už blíží k polovině. Měla by si užívat, dokud je venku teplo.</p>
<p>Její oči se stočily k oknu. Bylo to lákavé. Jak dlouho už to nedělala? Celé prázdniny byla na venkově, s Pierrem a ostatními, a většinu jara pršelo. Ale teď zpátky ke knihám.</p>
<p>Zdalipak to ještě dovede? Jistěže dovede, akorát už to dlouho nedělala, toť vše! Tak to zkus. Užívej, dokud můžeš! Za chvíli tu budou chladné a pošmourné zimní dny, to už se ti nebude chtít. Ale co učení? Počká. Stejně ti to nejde. Což takhle si provětrat hlavu?</p>
<p>Kousla se do rtu. K čertu s tím! Oblékla si kožich a přistoupila k oknu a otevřela jej dokořán. Dovnitř se vedral teplý, voňavý vzduch babího léta.</p>
<p>Vykoukla ven. Nikde nikdo, jen okolní střechy se temně tyčily nad noční Paříž.</p>
<p>Zhluboka se nadechla a vylezla oknem ven. Přes okap vylezla na střechu a odtud dál, tím mořem cihlově rudých a tmavě modrých tašek.</p>
<p>Ach, jak dlouho se už necítila takhle dobře? Nasávala tu vůni podzimu plnými doušky, zpočátku sledovala dění ve zlatě zářících oknech. Po půlnoci však začala dělat všechno možné. Zpívala s kočkami, běhala po střechách a šmejdila v postranních uličkách.</p>
<p>Musela se pokárat, když začala honit holuby a jednou málem chytla myš.</p>
<p>Jsi přece civilizovaná mladá dáma, tohle se přeci nedělá! Jeminkote! To už je tolik?! Rychle domů, dohnat alespoň pár hodin spánku! Ale normálně, civilizovaně, ulicemi.</p>
<p>Sestoupila do jedné postranní uličky, a když se vynořila z její temnoty, vydala se pomalu od Elysejských polí směrem domů. Poškrábala se na bradě a hlasitě vyjekla. Škrábla se do krve! Zastavila se u nejbližší louže a začala si prohlížet obličej. Něco jí na něm nesedělo. Oči. Její zornice jako by měly tvar mandlí. Počkat, jak se mohla škrábnout? Ráno si přece nehty stříhala! Vyděšeně se podívala na svoje ruce. Bože, co se jí to přihodilo?! Tyhle protáhlé, zahnuté drápy přece nemůžou být její! Ne! Proboha jen to ne!</p>
<p>První místo, které si ohmatala, bylo pozadí. Díkybohu žádný ocas na něm nerašil. Potom uši. Proč jsou tak protáhlé? Bože, musí domů, dřív než ji tady někdo takhle uvidí!</p>
<p>Těch deset minut běhu domů jí připadalo jako celá věčnost. Kdykoliv něco zaslechla nebo zahlédla, rychle se skryla. Když se konečně dostala domů a zády se opřela o dveře, byla celá rudá a lapala po dechu. Ještě štěstí, že je víkend. Jít takhle na přednášku by nedokázala.</p>
<p>Přešla do svojí malé koupelny a zamžourala na zrcadlo. Díky bohu, alespoň ty fousky nemá. Co dál? Přejela si rukou po paži, poněvadž jí začínalo být horko, a sykla. Zase se škrábla! A co víc, paže byla chlupatější než obvykle!</p>
<p>Tak jo, soustřeď se! Nějak to půjde spravit, uvidíš… Přeci se neproměníš v kočku, ne?</p>
<p>Mráz jí přeběhl po zádech. Měla na krajíčku. Už už se chystala propuknout v pláč, když tu někdo zaťukal na dveře.</p>
<p>Málem by byla bývala otevřela, ale včas se zarazila.</p>
<p>„Kdo- Kdo je tam?“ zablekotala přes dveře. Když uslyšela svůj hlas, spadl jí kámen ze srdce. Už měla strach, že vymňoukne.</p>
<p>„To jsem já, Pierre. Jsi to ty, Antoinetto?“</p>
<p>„Jsem. Co mi chceš?“</p>
<p>„Chtěli jsme se dneska projít za úsvitu, pamatuješ? No a vzhledem k tomu, že už je světlo, jsem se zašel podívat, jestli ti něco není. No a víš, domovní dveře byly otevřený, tak jsem…“</p>
<p>„Není mi dobře, promiň!“ vyštěkla.</p>
<p>„Je to tak zlé? Co se ti stalo?“</p>
<p>„Asi jsem se nachladila! Musím odpočívat!“</p>
<p>„Antoinetto, vždyt sotva skončilo léto…“</p>
<p>„Prostě jdi pryč!“</p>
<p>On za to nemůže, připomněla si. Je zmatený, neví, co se děje.</p>
<p>„Promiň, dneska to nepůjde. Někdy příště, ju? A pozdravuj všechny, ano?“</p>
<p>Když odešel, vrátila se k zrcadlu. Dobře, nějak to půjde, ano? Prvně drápky, ty se dají zatáhnout, ne? Soustřeď se, tak je to správně. A teď už by to mělo jít jedna dvě.</p>
<p>Otevřela oči. Všechno bylo zase v normálu, akorát zornice byly vlivem nedostatku světla nějak divně roztaženy. No, když se nebude dívat moc do slunce, nikdo si toho nevšimne. Navíc by se to možná, s trochou cviku, naučila ovládat silou vůle… Ale zpět k současnosti, že? Dobrá, neměla dělat ty kočičí věci. Je přece člověk, no ne? Fajn, takže teď bude dělat lidské věci. A hlavně, až to znova udělá, nestráví tím tolik času. Taky by to neměla dělat tak často, už loni na podzim měla pocit, že jí až příliš chlupatí paže.</p>
<p>Dobrá, co teď? Proč je tu takové horko? Aha, zapomněla si sundat kožich. Pověsila ten hnědý skvost lemovaný liškou na věšák. Tak, a teď se musí pořádně napít a vyspat, zítra bude líp.</p>
<p>Ano, zítra bude líp, myslela si, když vyprázdnila druhou láhev červeného.
<br>
<br></p>
<h2 id="lesk-krve">Lesk krve</h2>
<p><br>
<br>
Bim, Bim, Bim, Bim, Bim, Bim, Bim, Bim, Bim, Bim, Bim. Jedenáctou odbily hodiny na zdi, a on stále nepřicházel.</p>
<p>Začínala si uvědomovat, že už asi nepřijde vůbec. Ale… Proč?</p>
<p>Nalila si další skleničku. Když už tu láhev otevřela, přece to nepřijde nazmar. Poslední kapička rudé tekutiny skápla z temně zeleného hrdla láhve do již ohmatané skleničky.</p>
<p>Proč? Proč nepřišel? Vždyť slíbil, že přijde. Možná se mu něco stalo, jinak by přišel. Snad se mu nic nestalo, možná mu do toho něco vlezlo… Ne, to je hloupost, říkal, že pro něj na světě není nic důležitějšího než ona…</p>
<p>Vzletná slova. Ale vzletná slova mohou býti falešná. Tys taky říkala vzletná slova. A jak to skončilo? Pádem. V louži krve. Vše to skončilo v louži krve…</p>
<p>„Ne! Mlč už! Sám si vzal život a ne kvůli mně! Já jsem nevinná! Já jen nečinně přihlížela!“</p>
<p>Její hlas zněl v tom tichu děsivě. Rozvibroval druhou, prázdnou sklenici.</p>
<p>Ano, věděla jsi, co má v plánu, a nezabránila jsi tomu. Skončilo to v louži krve… A ty sis v té louži smočila ruce!</p>
<p>„Ne! To není pravda! Ne, ať jsi kdo jsi, jsi lhář! Ukaž se!“</p>
<p>Na koho to vlastně křičíš? Na mne? Ale co jsem ti provedl? Já ti jen říkám pravdu.</p>
<p>Začala panikařit. Převrhla skleničku a víno se rozlilo po bílém ubruse.</p>
<p>Louže krve! Louže krve! I obrazy na zdi se začaly slévat ve skvrny v různých odstínech rudé.</p>
<p>Náhlý poryv větru rozrazil okno. Do místnosti se vlil závan čerstvého vzduchu jako do zatuchlé kobky.</p>
<p>najednou bylo všude ticho. Jen hodiny dál tikaly. Vše se pomalu zostřovalo. Z krvavých skvrn na zdi byly zase jen obrazy východů slunce, víno se dál propíjelo do ubrusu.</p>
<p>Zdálo se ti to. Ujišťovala se. Všechno se ti to jenom zdálo.</p>
<p>Čerstvý vzduch jí dělal dobře. Projít se trochu, blesklo jí hlavou. Ano dobrý nápad, projít se.</p>
<p>Oblékla si svůj tmavě modrý pánský kabát a okolo krku si uvázala svou černou šálu. Když si vzpomněla, od koho tu šálu má, otřásla se. Jen se ti to zdálo, ujišťovala se. Obula si své černé, kožené boty a natáhla se nahoru na věšák pro baret.</p>
<p>Zarazila se. Ne, to není krvavě rudá, je to bordeaux. Pochybovačně si ho nasadila na hlavu a vzala za kliku.</p>
<p>Dveře se se strašným skřípotem otevřely. Vyrazila ze dveří a slétla dolů po schodech, ani za sebou nezavřela.</p>
<p>Ocitla se na ulici. Bylo tu už jen pár opozdilců, okolo právě projížděla jedna z posledních tramvají. Začala se pomalu uklidňovat. Když tramvaj projela, na druhé straně ulice zpozorovala bledou postavu v temně modrém kabátě.</p>
<p>Dala se na útěk. Letěla ulicemi směrem k řece. Pryč! Pryč z toho proklatého místa! Pryč od něho! Zastavila se. Ne, to nemůže být on, vždyť je dávno mrtvý. Ne, byl to někdo, kdo se mu podobá. Bože, jak jen se vylekala.</p>
<p>Šla pomalu dál. Ani netušila jak, najednou se ocitla vedle klenotnictví. Ano, prohlédne si šperky ve výkladu, rozptýlí jí to.</p>
<p>Mezi vším tím leskem ve výloze vystupoval svým půvabem stříbřitě bílý přívěsek s perlou uprostřed. Podívala se na něj pozorněji. Ta perla se jí zdála nějaká divná. Vypadala jako černá, ale přitom jako by se leskla temně rudým leskem. Leskem krve.</p>
<p>Srdce jí začalo zběsile bušit. Zdálo se jí, jako by ji někdo sledoval.</p>
<p>Najednou celá ulice potemněla. Jediné, co osvětlovalo celičké okolí, byla zlatavá záře plynové lampy. V odrazu výlohy spatřila svou strhanou tvář. Rudá rtěnka na jejích rtech se rozmazala, pod očima měla temné kruhy. A v odraze za sebou viděla bledou postavu v temně modrém kabátě…</p>
<p>Krev! Krev! Přišel si pro tvou krev! Jsi ztracena! To tys ho zabila! Vrahu!</p>
<p>Letěla ztemnělými ulicemi ve kterých nebylo ani živáčka. Kolem ní se míhaly zlatě zářící lampy. Přeběhla přes most. I Sochy okolo na ní pokřikovaly: Vrahu! Vrahu!</p>
<p>Stála tam, před tím opadaným stromem, před tou hrůznou lavičkou. Spadané listí v té zlatavé záři dostaválo rudý odstín. Odstín bordeaux.</p>
<p>Chtěla pryč, pryč od té kaluže krve, která zde nebyla, pryč z toho strašného místa. Nohy jako by jí však zarostly do země. S vypětím veškeré vůle se otočila.</p>
<p>Stál tam. Bledý, zachumlaný v temně modrém kabátě. S holým krkem.</p>
<p>A ona, aniž by si to uvědomovala, popošla blíž k němu, sundala si šálu a podala mu ji. Po tváři jí začaly kanout slzy jako hrachy.</p>
<p>„Děkuji. Vážím si toho…“</p>
<p>„Odpusť. Odpusť…“ Zachroptěla.</p>
<p>„Ale já… Nemohu…“</p>
<p>Padla na kolena a začala ustavičně vzlykat.</p>
<p>„Nemohu ti odpustit, neb jsem to již udělal. Ty jsi nečetla můj dopis? Jediné, co ti zbývá, je odpustit sama sobě. Ale to již musíš zvládnout sama. Už tomu budou dva roky. Nechci, aby ses tím dále trápila. Teď už ale jdi, a nenastydni se po cestě.“</p>
<p>Najednou tam stála sama. Pod plynovou lampou. zlatavá záře se odrážela od posledních slz, které se jí stále řinuly po tvářích. Stála tam takhle asi deset minut. Poté se otočila na patě a spěšným krokem se vydala přes most směrem do centra.</p>
<p>Sledoval ji pohledem, dokud nezmizela v záhybu ulice.</p>
<p>UŽ MŮŽEME JÍT?</p>
<p>„Ano, vraťme se. Teď už nenastydnu…“</p>
<p>VY LIDÉ JSTE ZAJÍMAVÍ. BERETE SI ŽIVOT JEN KVŮLI EMOCÍM…</p>
<p>„Říká se tomu láska, a je to bolestivé. Ale to ty jen stěží pochopíš…“</p>
<p>A TA VAŠE DRZOST. PRÁVĚ PROTO MNE TOLIK FASCINUJETE…</p>
<p>„Pojďme už.“</p>
<p>Probudila se ve své posteli. Cosi jí tížilo na hlavě a měla ukrutnou žízeň.</p>
<p>Pokusila se nadzvednout. Tupá bolest, která jí projela hlavou, ji přiměla zase opět zapadnout do polštáře. Z vedlejší místnosti se ozývalo pohvizdování. Pokusila se znova zvednout a přitom spadla z postele. Dutá rána o podlahu přivolala strůjce oněch pisklavých tónů.</p>
<p>„Proboha co to děláš?!“ Zvedl jí ze země. „Musíš mít žízeň, počkej, přinesu ti vodu…“</p>
<p>když se napila, udělalo se jí lépe. Poprosila ho, zda by jí nepomohl se posadit. Nábídl jí kuřecí vývar, který s chutí přijala.</p>
<p>Tak tam tak seděla, usrkovala horkou polévku a dívala se na něho. Ještě nikdy jí pohled na tu zjizvenou tvář lemovanou černými vlasy nedělal tak dobře.</p>
<p>„Kolik je?“</p>
<p>„Tři hodiny odpoledne“</p>
<p>„To jsem spala tak dlouho?“</p>
<p>Soucitně se na ni podíval.</p>
<p>„Eli, spala jsi dva dny. Našel jsem tě tu v dezolátním stavu. Celá jsi hořela, okno i dveře byly dokořán. Co tě to napadlo, chodit ven bez šály?!
“
Mlčela. Po chvíli na něj vrhla vyčítavý pohled.</p>
<p>„Nepřišel jsi…“ řekla káravě.</p>
<p>„Promiň, zbloudil jsem. Nedodržel jsem slib. Což mi připomíná…“ přešel k oknu a podal jí černou krabičku. „Všechno nejlepší k narozeninám, Eli.“</p>
<p>Odklopila víčko. Uvnitř byl stříbřitě bílý přívěšek s perlou uprostřed. Na té perle se jí něco nezdálo. Vypadala jako černá, ale přitom jako by se leskla temně rudým leskem. Leskem krve.
<br>
<br></p>
<h2 id="lampar">Lampář</h2>
<p><br>
<br>
Chladným, listopadovým večerem se pomalu a bezcílně toulá vysoký mladík v černém kabátě. Blíží se mrazy a je to znát, ale i přes nízkou teplotu zní městem ponurá píseň beze slov. V dálce se pomalu, jedno po druhém, rozžíhají zlatá světla. Již utvořily zlatý náhrdelník okolo Petřína a nyní pomalu klesají směrem k mostu.</p>
<p>Mladík, který až dosud kráčel jen co noha nohu mine, se dal do běhu. Nevěděl proč, nevěděl jak. Náhle jej spatřil.</p>
<p>Stál tam, v dlouhém, tmavomodrém kabátě s červenou pláštěnkou přes ramena a s brigadýrkou na hlavě rozsvěcel pomocí dlouhé tyče plynovou lampu.</p>
<p>„Promiňte, pane…“ lapal po dechu mladík. „Ale kdo jste?“</p>
<p>Muž dodělal svou práci, sklonil tyč a otočil se.</p>
<p>„Lampář, kdo jiný bych byl?“ Zeptal se.</p>
<p>„A co to děláte?“</p>
<p>„Rozsvěcím lampy. To tak lampář dělá, víš?“</p>
<p>„A napadlo vás někdy, proč to děláte?“</p>
<p>Lampář se beze slova otočil a šel dál.</p>
<p>„Ne, prosím, neodcházejte…‘</p>
<p>„Abych mohl říct, proč to dělám, musím to dělat…“ přerušil ho Lampář. „A cesta je ještě dlouhá. Ještě mnoho lamp je třeba rozsvítit…“</p>
<p>„Proč to tedy děláte?“ zeptal se mladík, když šli přes most. U každého kandelábru se zastavili a Lampář pomocí své dlouhé tyče rozsvítil další zlaté světlo.</p>
<p>Chvíli trvalo, než odpověděl.</p>
<p>„Rozžíhám lampy, aby ukazovaly cestu skrze tmu…“ Odmlčel se. „Aby ukazovaly cestu zbloudilým, jako jsi ty…“</p>
<p>„Jak jste poznal, že jsem zbloudilý?“</p>
<p>„Máš to v očích. Je vidět, že jsi dlouho tápal ve tmě, že jsi už několikrát sešel z cesty. Kdo ti udělal tu jizvu?“</p>
<p>Přejel si rukou po tváři. Nahmatal tu bílou linku pod pravým okem. Kvůli mrazu trochu pálila.</p>
<p>„Harpyje. Udělala mi ji harpyje, která svedla mé kroky…“</p>
<p>„Nechal ses svést? Proč?“</p>
<p>„Uslyšel jsem její zpěv a vydal se za ním. Myslel jsem, že to zpívá slavík, a přitom to byl syčící had. Myslel jsem, že je to anděl, zpívající músa, a přitom to byla harpyje…“</p>
<p>„To zjištění muselo bolet. Víš, znám takové, jako jsi ty. Takové, kteří třímají lucernu a myslí si, že můžou jít kam chcou. Často sejdou z osvětlené cesty a jdou křivolakými stezkami… Jenže tobě, chlapče, už v lucerně došel olej… Vrátil ses pak zpět ke světlu?“</p>
<p>„Chtěl jsem,“ povzdechl. „Ale násep byl příliš vysoký a já v té tmě neviděl. Nedokázal jsem na něj vyšplhat, tak jsem propadl beznaději… Vydal jsem se za bludičkou. Vydal jsem se za tím bílým světélkem, i když jsem moc dobře věděl, co je zač. To já vedl svou loď vědomě ke skalám sirén…“</p>
<p>„Ale neztroskotal jsi, neutonul v bažině… Čím to?“</p>
<p>„Někdo mi podal ruku. Dívka s hvězdou na čele. Prozařovala temnotu a vytáhla mě z močálů smrti. To ona strhla kormidlo stranou… A já nevděčný jí oplácím zlým slovem…“</p>
<p>Chvíli šli mlčky. U každého kandelábru se zastavili a Lampář rozžehl další zlaté světlo.</p>
<p>„Ale vy…“ ozval se mladík pojednou. „Vy jste světlonoš. S vámi už nezabloudím…“</p>
<p>„Chlapče…“ povzdechl si lampář. „Chlapče, já nejsem světlonoš. Nejsem Samael, a ani bych jím být nechtěl. Já světlo nepřináším, já jej jen roznáším dál. Nejsem Samael, Světlonoš. Jsem spíš Gabriel, poslíček. Jen roznáším světlo, které se šíří jako oheň.“</p>
<p>„Dobrá, pane Gabrieli. Mohl byste mi poradit? Zabloudil jsem, nedokážu sledovat cestu osvětlenou lampami…“</p>
<p>Lampář se na něj otočil a upřeně se mu zahleděl do tváře. Mladík si až nyní prohlédl tu jeho. Pod brigadýrkou vousy bílé jako sníh lemovaly dobormyslnou stařeckou tvář. Modrošedé oči starcovy se na chvíli setkaly s těmi mladými, zelenohnědými.</p>
<p>„Mohu. Vrať se. Vrať se na cestu osvětlenou lampami a tomu, za kým jdeš, přines dar. Možná pak půjde s tebou. Dar a omluvu. Tu nezapomeň, Listote, Zbloudilý…“</p>
<p>Náhle zmizel, jako by se do země propadl. Jako by jej stíny pohltily. Zanechal mladíka před klenotnictvím. Výklad zářil do tmy a v něm se blyštěly tisíce šperků. Jeden mezi nimi vynikal. Byl to stříbřitě bílý přívěsek, jemuž vévodila perla. Zdálo se mu to, a nebo ta temně černá perla skutečně  zářila zlatavým světlem lamp?
<br>
<br></p>
<h2 id="dozij-leta">Dožij léta</h2>
<p><br>
<br></p>
<p>Okno se rozdrnčelo, když se o něj s nárazem rozpleskla sněhová koule. Zvedl hlavu od knih a přistoupil k oknu. Přes kousek skla, který nezakrývala bílá vrstva sněhu, uviděl dole na chodníku ženskou postavu. Srdce se mu rozbušilo. Kývl na ni, rychle na sebe hodil černý kabát a seběhl ze schodů.</p>
<p>Stála tam, ve zlatavém světle lampy dostávala jakousi tajemnou auru. Sníh se jí pomalu snášel na ramena a pokrýval její čepec bílým popraškem.</p>
<p>„Ahoj,“ pozdravil, lapaje po dechu a zavazuje si šálu.</p>
<p>„Projdeme se?“ zeptala se. Její hlas zněl sklesle, po tváři rudé chladem se roztáhl smutný úsměv.</p>
<p>„Co se stalo?“ zeptal se, když pomalu kráčeli potemnělým městem směrem ke Staroměstskému náměstí. Slyšel jejich kroky křupat v napadaném sněhu. Byla nezvykle potichu, až po chvíli prohodila:</p>
<p>„Nemám ráda zimu, je taková… Smutná…“</p>
<p>„Já mám naopak zimu, jako je tato, rád. Je mnohem hezčí než podzim, kdy všechny listy umírají. A mnohonásobně krásnější než obleva a šedé, neutěšené počátky jara…“</p>
<p>„Zima je čas smrti, čas mrazu a utrpení. Čas zmařených nadějí…“</p>
<p>„Z tebe se klube básnířka!“ zasmál se. Když si všiml jejího posmutnělého úsměvu, ztichl.</p>
<p>„Ne, básník jsi byl vždycky ty. Ale stejně se nemůžu zbavit toho smutku, který zima přináší…“</p>
<p>„Nebuď smutná! Léto přijde, ani se nenaděješ…“</p>
<p>Zastavila se. Když k němu konečně otočila hlavu, spatřil ve zlatém světle řinoucím se z pouliční lampy, jak se jí po tvářích zrudlých mrazem řinou tenké praménky slz.</p>
<p>„Karle…“ zašeptala, „Já se léta nedožiju…“</p>
<p>O krok odstoupil. V jeho tváři se zračil užaslý výraz.</p>
<p>„Jak to? Co ti je?“</p>
<p>Rozkašlala se na celé kolo. Na panensky bílém sněhu u paty lampy se objevily černé skvrny.</p>
<p>„Tuberkulóza…“ zachroptěla, „Zjistili to příliš pozdě. Možná už neuvidím ani rozkvést jabloně v Petřínském sadu. Možná už nespatřím sněženku…“</p>
<p>Mlčel. Po delší odmlce se konečně zhluboka nadechl.</p>
<p>„Víš, i já brzy zemřu. Už jsem se s tím smířil, žiju s tím pocitem již řadu let. Lékaři nedokážou zjistit, co mi je. Tvrdí, že se to chová jako nádor, ale nedokáží přijít na to, jak se to zachová. Jediné, co dokázali s určitostí říct, je, že se stáří nedočkám…“</p>
<p>Podívala se na něj. Po tváři, na které se leskly zmrzlé slzy, se mihl smutný úsměv.</p>
<p>„Je to pravda?“ zašeptala.</p>
<p>„Bohužel je. Osud nám připravil hořký život. Už vím, jak se asi cítí plamínek svíce, co spaluje vosk svého života a dole pod sebou vidí svícínek…“</p>
<p>Odmlčel se. Když nic neříkala, pokračoval:</p>
<p>„Víš, celý život jen umíráme. Smrt je součástí života a právě vědomí, že jednou všichni zemřeme mu dává takovou cenu. Život je krátký, ceňme si ho!“</p>
<p>„Ale život…“ zašeptala, „Život je jen utrpení…“</p>
<p>„Ne, život není jenom utrpení. V životě je i krása, láska a štěstí. Což se pro každou vteřinu světla nevyplatí žít sto let v temnotách? Vždyť k čemu je pít, aniž bychom kdy žíznili? K čemu je se radovat, aniž bychom truchlili? Poznáme lásku, když jsme nepoznali nenávist?“</p>
<p>Mlčela.</p>
<p>„Já, já poznal nenávist. A poznám i lásku. Možná nám zbývá málo času, možná že ty zemřeš a já budu žít a trpět, ale také budu vzpomínat. Vzpomínat na chvíle s tebou, neb já tě miluji, Aničko…“</p>
<p>„J-jak dlouho?“</p>
<p>„Od doby co jsem tě poprvé spatřil…“</p>
<p>Mlčky k němu přistoupila a políbila ho. Kdyby viděla jeho výraz, jistě by propukla v smích. Když od něj odstoupila, na tváři jí pohrával pobavený, ale zároveň posmutnělý výraz. Jako člověk, co celý den hledal peněženku a pak jí našel u sebe v kapse.
„Tos to nemohl říct dřív, hlupáčku? Já tě taky miluji a už pěkně dlou…“</p>
<p>Svezla se do sněhu jak kosou podťatá. Rychle k ní přiklekl.</p>
<p>„Já nebohá! Nakazila jsem tě…“ zašeptala i na své poměry opravdu tiše.</p>
<p>Bílá, tísnivě působící nemocniční čekárna. Proč ho jen z toho světla tak bolí oči? Ach Aničko, snad budeš v pořádku…</p>
<p>Nemyslet na ni. Nemyslet. Snad sejde z nejhoršího. Snad, jen aby…</p>
<p>Pomalu, jen velice pomalu se otevřely dveře a, jakoby neochotně, vešel do čekárny doktor.</p>
<p>„Jak je jí?“ Vyhrkl mladík a rychle se zvedl ze židle.</p>
<p>Doktor k němu pomalu přešel a položil mu ruku na rameno.</p>
<p>„Je mi to líto…“ Řekl posmutněle.</p>
<p>Ne, to není možné! To není pravda! Lže! Lže ti! Kdyby věděl, kdyby jen tušil, s kým má co dočinění…</p>
<p>Ovládl se. Pomalu zvedl hlavu a zadíval se doktorovi do očí. Zračila se v nich odevzdaná bolest. Tohle už musel zažít tolikrát, a stejně to bylo vždy zdrcující. Jako by to sám neznal nejlíp.</p>
<p>„Dám vám chvilku čas, pak budete muset se mnou, vyplnit formality…“</p>
<p>Doktor se vytratil. Seděl tam, v té oslnivě bílé čekárně, ale jeho duch již bloudil po celém městě. Tady, tady na té lavičce seděli a pozorovali pávy. A tady, tady v té kavárně ho úplně rozdrtila v šachu. A tady, tady spadl do bláta a ona se mu smála na celé kolo. A teď byl u sebe doma. Tady sedávala na posteli a předčítala verše, mezitím co on vařil večeři. A tady v té skříni se jednou schovala a když přišel, vybafla na něj. Málem se tehdy udusila smíchy. Ejhle, proč je ta skříň otevřená? A co je v té bedně na horní polici? Natáhl se pro ni, když tu náhle spadla a její obsah se vysypal na zem. Mezi černými hávy se na zemi něco bíle lesko. Ze zdola na něj upírala své prázdné oči bílá maska.
<br>
Přišel o všechno, o všechno ho připravili. Ale o něco ho nikdo a nic připravit nemůže. Nikdo jej nemůže připravit o život.
<br>
<br></p>
<h2 id="plamenni-orlove">Plamenní orlové</h2>
<p><br>
<br>
„Co takhle zkusit seanci spiritismu?“</p>
<p>Odložila skleničku a s úsměvem přitakala. Konec konců, proč ne? Tenhle večírek ji už stejně začínal trochu nudit.</p>
<p>Navíc, myslela si, když zatahovali záclony ve vedlejším pokoji, to bude možnost trochu si zažertovat. Vsadila by se, že Antoinetta, které byly tyhle věci tak trochu pro smích, vyvede nějakou kulišárnu. Pousmála se. Ano, bude to zábava…</p>
<p>„Blanche,“ Pravila paní Michelová, zavalitá Antoinetta sousedka, která se na tenhle večírek vetřela za jistých dosti zajímavých okolností, „Pomozte mi prosím se stolem. Víte, že vypadáte jako přirozené médium? Ta vaše bílá pleť a vysoké čelo…“</p>
<p>Blanche se zakřenila, ale ve tmě to naštěstí nebylo vidět. Už teď litovala, že se k tomu nechala tak snadno přitáhnout. Jistěže to ta nesnesitelná ženská dělá schválně! Vždyť to ona, ta hnusná stará megera a drbna, to navrhla! Ach, jak jen se těší na tu vylomeninu, kterou Antoinetta vymyslí tentokrát…</p>
<p>Konečně všichni seděli namačkaní kolem toho malého kulatého stolku, který měl poloměr pomalu větší, než byly rozměry pokojíčku. Na rudém ubruse byla křišťálová koule, o které Blanche nevěděla, jak se tam ocitla. U Antoinetty doma byla každou chvíli a nikdy tam takovou kouli neviděla…</p>
<p>„Chyťme se za ruce…“ Pronesla zastřeným hlasem paní Michelová. Blanche uchopila její sádelnatou ruku. Kompenzovala to silná, ale přijemně teplá ruka mladíka, který seděl vedle ní. V té tmě ho neviděla, ale byla si skoro jistá, že to byl ten pohledný, vysoký mladík, který postávala celou dobu předtím v rohu.</p>
<p>Seděli pár minut v trapném tichu. Jen Antoinetta to nedokázala vydržet a pochihchtávala se.</p>
<p>„Někdo narušuje auru…“ Ozvala se ledovým hlasem paní Michelová a i v tom ponurém šeru bylo jasně vidět, že vrhla zlostný pohled směrem k Antoinettě. „Možná že ti, kdo to neberou absolutně vážně, by měli radši odstoupit už teď…“</p>
<p>Antoinetta se mlčky zvedla a šla si stoupnout do rohu místnosti. Paní Michelová se opět uklidnila a zastřeným hlasem prohlásila: „Soustřeďte se…“</p>
<p>Blanche se potila ruka, kterou svírala otylou dlaň paní Michelové. V místnosti bylo dusno, ale najednou pocítila lezavý chlad. Zvrátila hlavu nazad a hlasem, který se zdál vzdálený i jí samé začala pomalu mluvit:</p>
<p>„Cítím… Chlad. Stojím v mlze… Přede mnou, pod lampou, stojí muž. Má na sobě dlouhý kabát a klobouk… Cosi žmoulá… Ano, samozřejmě. Ne děkuji, mám vlastní. Kam se poděl? Cítím… Podivné horko okolo krku… A zase chlad, ale jiný…“ Na chvíli se odmlčela.</p>
<p>„Co vidíte, drahé dítě?“ Ozvala se chvějícím se hlasem paní Michelová.</p>
<p>„Obraz se mění. Stojím na poli posetém mrtvolami. K rudému nebi ční zlámaná kopí. Zem je zrudlá krví, ale nebe je oranžové jako oheň. Z obrovského rudého slunce vyjíždí pět jezdců. Blíží se, už je dokážu rozeznat. V pravo jede otrhaná, vyhublá postava. Kost a kůže. Cítím z ní… Hlad. Vlevo od něj jede bledá postava v noční košili. Má zarudlé oči a hnisající vředy po těle. Volá své jméno: Mor! Úplně vlevo, na grošákovi, jede neurčitá postava. Nevidím, kde má nohu a kde ruku. Volá na mne: Ze mne vše vešlo a ve mne všechno zpějeje. Jsem Kaos! Po jeho levici jede ve zlatém brnění a s mečem v ruce obrovský muž. U sedla jeho černého divokého koně se houpou za vlasy uvázané hlavy… Z pod jeho vysoké přilbice září krvelačné oči. On je Válka! V jejich čele jede na sněhobílém koni postava v černém plášti a s modře zářícím mečem v ruce. Cítím z ní chlad. Bože, to je sama Smrt! Aaaa! Orlové! Plamenní orlové!“</p>
<p>Židle se překotila na zem. Blanche se uhodila do hlavy a vypadlo z ní jen: „Co se stalo?“</p>
<p>„Rychle vodu!“ Velela paní Michelová.</p>
<p>„To bude dobré, ale šampaňské bych si dala. Co se to vlastně stalo? Nic si z toho nepamatuju. Vy už odcházíte? Ale co naše seance?!“</p>
<p>„Máte nadání, mé dítě…“ Řekla se slzami v očích paní Michelová těsně předtím, než vyšla ze dveří.</p>
<p>Když Blanche s Antoinettou v celém bytě osaměly, daly se obě do smíchu.</p>
<p>„Teda to bych do tebe neřekla, Neige…“ Vykoktala ze sebe se slzami v očích Antoinetta.</p>
<p>„Já do sebe taky ne…“  Zvážněla Blanche. „Nevím, jak mě to všechno napadlo. Možná jak jsem v neděli při mši slyšela zjevení Janovo…“</p>
<p>„Vidíš, a tys tam málem nešla… Tvrdilas, že je ti blbě…“</p>
<p>„Tak mne asi boží slovo uzdravilo. No nic, já už budu muset jít. Tak pa.“</p>
<p>„Pa.“
<br>
<br>
Pomalu kráčela noční Paříží. Zvuk jejích kroků na mokré dlažbě se rozléhal v tom bílém oceánu ticha. Cítila lezavý chlad. Ta hloupá mlha jí nasákla do kabátu!</p>
<p>Zarazila se. Pár metrů před ní stál muž v dlouhém kabátě a plstěném klobouku. Jak to, že si ho předtím nevšimla? A co to dělá? Hledá něco po kapsách a cosi žmoulá?</p>
<p>Už už se chystala jít dál, když tu ji najednou oslovil:</p>
<p>„Nepřipálila byste mi prosím, slečno? Někde jsem vytratil zapalovač…“</p>
<p>„Ano, samozřejmě…“</p>
<p>Usmál se a vytáhl z náprsní kapsy pouzdro na cigarety, které otevřel a nabídl jí.</p>
<p>„Ne děkuji, mám vlastní…“ A při těch slovech vytáhla žlutohnědý balíček s nápisem „Zora“.</p>
<p>Muž před ní se najednou zlomil v půlce a u toho se rozkašlal na celé kolo.</p>
<p>Dost ji to vylekalo, ale i přesto vytáhla soucitně kapesníka a přistoupila k němu.</p>
<p>Bleskovou otočkou jí máchl po hrdle. Dlouhý, ostrý nůž projel její tepnou jako nůž máslem. Spadla na zem a začala se svíjet ve smrtelné křeči.</p>
<p>„Víš, byl bych rád, abys věděla, že to není nic osobního. Dělám jen svou práci. Ale je tě škoda, vypadala jsi jako fajn holka. Ale kšeft je kšeft, s tím holt nic nenaděláš…“</p>
<p>Mezitím sebral její kapesník, otřel s ním nůž a hodil jej do vedle ní na rudnoucí zem. Chvíli pozoroval, jak krev, hledající si cestičku mezi kočičími hlavami, vytváří rudou mřížku, a pak se pomalu otočil a zmizel v té mlžné noci.
Už se nehýbala. Už necítila horkou krev, tekoucí z jejího krku. Ten pocit vystřídal chlad. Podivný chlad.</p>
<p>A najednou stála na černém poli posetém mrtvolami…
<br>
<br></p>
<h2 id="tramvaj-cislo-dvanact">Tramvaj číslo dvanáct</h2>
<p><br>
<br>
„Haló, pane! Nestůjte tam na dešti, nastydnete!“</p>
<p>„Opravdu? Ono prší? Víte, já jsem přednášel na univerzitě, ještě za minulého režimu, no a pár let po revoluci mě vyhodili, že prý mám moc monarchistické kecy…“</p>
<p>„Ahem, to zní zajímavě, ale poslyšte, tramvaj je tady…“</p>
<p>„Tou nejedu. Mějte se pěkně…“</p>
<p>„Ale pane, tady žádná jiná tramvaj nejezdí…“</p>
<p>„To není ta moje. A když už jsme u toho, ta moje má docela zpoždění…“</p>
<p>„Tak tedy sbohem, pane.“</p>
<p>„Tak tak, sbohem. A dávejte si pozor na politiky, ti mají na jazyku med a potom vás bez skrupulí vyhodí a na odvolání se vám, s prominutím, vyserou…“</p>
<hr />
<p>„Copak, mladíku? Tváříte se dost sklesle, vyhodili vás ze školy?“</p>
<p>„Ne, nic mi není, jenom mi dneska umřela kamarádka a Tonička se mnou odmítá mluvit, nic víc. Ale to je jen malý nepodstatný detail bytí, že?“</p>
<p>„Mně ze školy vyhodili. Víte, já přednášel na univerzitě, ještě za minulýho režimu. Krátce po revoluci mě vyhodili protože jim nevyhovovalo, co jsem za tou katedrou říkal. Studujete?“</p>
<p>„Na Karlově Univerzitě…“</p>
<p>„Tak na UK? Víte, tam je takový jeden přednášející, Špaček se jmenuje, nevěřte mu! Nevěřte mu ani slovo lháři prolhanému! Doted mi dluží dvě stovky, mizera. Narcistický sobec je to, ten Špaček! A ani rektorovi nevěřte, on se nechá uplácet! Mizera mizerný!“</p>
<p>„Tak mi ujela poslední tramvaj…“</p>
<p>„Poslední? Ale počkejte, dvanáctka ještě pojede. Má zpoždění, ale to ona vždycky, počkejte, já jedu až k Rudolfinu, na univerzitu přednášet. Víte, já tam přednášel ještě za minulýho režimu…“</p>
<p>„Dědečku, už je čas jít domů, pote už. Dnes už žádná tramvaj nepřijede…“</p>
<p>„A kdopak jste vy, slečno?“</p>
<p>„Jeho příbuzná, víte, on si to nechce připustit, je už starý a moc toho nechápe, chudák… Celý den čeká na tramvaj, co tudy ani nejezdí… Doufám, že vás neobtěžoval…“</p>
<p>„Ale kdepak, zajímavé bylo to jeho povídání. Připomněl mi, že nejsem jediný na světě, že nejsem jediný, kdo má problémy…“</p>
<p>„Jít? Ale kam jít? Co má tramvaj?!“</p>
<p>„Pote domů, dědečku, dneska už žádná tramvaj nepřijede, možná zítra…“</p>
<p>„Tak tedy nashledanou, slečno, a sbohem i vám, pane, jdete už domů, jen se tu nastydnete…“</p>
<p>„Nashledanou, pohledný mladíku, hlavně vy se nenastydněte, budete muset domů pěšky…“</p>
<p>„Tak tak, sbohem a nashledanou…“</p>
<hr />
<p>„Prosímvás pane, nevíte kolik je hodin?“</p>
<p>„Kolik je hodin? Hned vám to řeknu, Pět hodin a dvaaštyrycet minut je, tak tak…“</p>
<p>„To tu budu mrznout dalších deset minut? Achich ouvej!“</p>
<p>„Ale ne, za dvě minuty jede dvanáctka, ta jede až k Rudolfinu, k univerzitě, víte, já tam přednášel…“</p>
<p>„Dvanáctka? Ale já potřebuju urychleně do Podskalí a nebo na Vyšehrad! Mám tam schůzku se svým milým…“</p>
<p>„A studuje, panáček, studuje? Nechoďte se studentama, slečinko, neztrácejte s nima čas. Oni jsou strašně těkaví. Na látku se soustředit nedokážou a na vztahy už vůbec ne. Ještě vás opustí a půjde za jinou, to oni tak často dělají. A co teprv ti parchanti profesorští, ti jsou samé: A nezajdeme spolu na pivo, příteli? A nepůjčil byste mi stovku, kolego? A potom se k vám zachovají jako k svini, jak Ježíše vás zapřou, Jidášové…“</p>
<p>„Poslyšte, neříkal jste, že by měla přijet ta dvanáctka? On totiž čas kvapí a víte, jestli nepřijede, půjdu pěšky, nedaleko jezdí dvojka a víte…“</p>
<p>„Dvanáctka? Ale ta má zpoždění, jako vždycky… Ale dejte na mou radu, slečno, nikdy se netahejte s profesory, a co teprv… Slečno? Slečno, jste tu ještě?“</p>
<hr />
<p>„Játonestihnu játonestihnu játonestihnu! Poslyšte, pane, nevíte náhodou, za jak dlouho jede tramvaj? Já — mně ujede vlak a kamarádi…“</p>
<p>„Za chviličku by měla jet dvanáctka, jinak zhruba za čtvrt hodiny je tu tu dvaadvacítka. Kampak jedete, slečinko?“</p>
<p>„Na výlet se skautem, ale jestli to nestihnu, nepojedu. Kam až jede ta dvanáctka?“</p>
<p>„Já vystupuju u Rudolfina, u univerzity. Víte, já tam učil už za minulého režimu…“</p>
<p>„Za jak dlouho člověk přelétne Staré město?!“</p>
<p>„Tak to opravdu nevím, ale jestli byste si chtěla popovídat o Knatovi a nebo o něčem takovém...“</p>
<p>„Když poběžím opravdu rychle, možná to stihnu… No nic, mějte se…“</p>
<p>„Nashledanou…“</p>
<hr />
<p>„Promiňte, slečno, ale neopečovávala jste náhodou jednoho stařečka, který vždycky stál na téhle zastávce a rozdával moudra? Jezdím tudy každou sobotu, a už to budou dva měsíce, co jsem ho tu viděl naposledy…“</p>
<p>„No ne, vy jste ten mladík z loňské zimy? Nenastydl jste tehdy?“</p>
<p>„Ne, to ne, ale poslyšte, dost by mě zajímalo, jak to s ním vlastně bylo…“</p>
<p>„To máte tak, kdysi to byl dosti vážený profesor. Filosofii přednášel. No a jak už asi víte, vyhodili ho. Politické důvody, prostě se jim nelíbil. Už tehdy byl dost starý a dost se z toho zhroutil. Potom se mu to všechno nějak pomotalo, zároveň pořád opakoval jako mantru, že ho vyhodili a že je to nespravedlnost. No a pak se jednoho rána sebral a jen tak odešel. Našla jsem ho tady, na zastávce, čekat na tramvaj. Tehdy si prostě vzal do hlavy, že jede na univerzitu přednášet, a že ho vyhodili. Celé to bylo takové zmatečné, a tak jsem ho nechala. Zbytek už znáte. Každý den tu stával, čekal na tramvaj, která nikdy nepřijela, a každý večer se se mnou vracel domů. Víte, moc potíží nenadělal, tak jsem ho nechala…“</p>
<p>„Proč o něm mluvíte v minulém čase? Snad neumřel, ne?“</p>
<p>„Hmmmm. A co vy, mluví už s vámi zase Světlana?“</p>
<p>„Vy si to ještě pamatujete?! Jak jste se o tom dozvěděla? On vám to řekl?“</p>
<p>„Víte, celou dobu jsem stála ve stínu a poslouchala jsem vás… Když jsem viděla, že s někým mluví, chtěla jsem zakročit, ale když jsem si všimla, že vám to nevadí, zůstala jsem stát. Doufám, že mi to jednoho dne odpustíte…“</p>
<p>„Ale ano, to víte že odpustím. Ale opravdu bych rád věděl, co se s ním stalo, umřel snad?“</p>
<p>„Víte, jednoho večera… Jednoho večera nastoupil do tramvaje a odejel…“</p>
<p>„Do jaké tramvaje?! To jste tam zase jen tak stála a přihlížela?!“</p>
<p>„Nohy mi tehdy zamrzly do země. Jako každý večer jsem ho šla vyzvednout, když tu přijela tramvaj, na které byl černý nápis dvanáct, a já prostě nedokázala udělat ani krok, jako kdybych zarostla do země a on… On nastoupil a… A odejel…“
<br>
<br></p>
<h2 id="zpatky-doma">Zpátky doma</h2>
<p><br>
<br>
Pomalu, jen velice pomalu se otevíraly dveře do starého, již několik let neobývaného podkrovního bytu. Příšerně vrzaly do toho nočního ticha. Byl to až hřích, vydávat takový táhlý, teskný zvuk do té temné noční hodiny.</p>
<p>Oddechla si. Konečně, konečně je již mezera mezi dveřmi velká dost na to, aby se jimi mohla i se svými zavazadly protáhnout. Když tak učinila, dávajíc si velký pozor, aby nevydala žádný další zvuk, konečně se rozhlédla po místě, kde již pár let nebyla.</p>
<p>Nic se tu nezměnilo, snad jen prachu tu bývalo míň. Trochu tu to zavánělo starobou, jako když listujete starou, v kůži vázanou knihou.</p>
<p>Povzdechla si, přešla k oknu a jala se jej otvírat. Šlo to ztuha, vždyť jím léta nikdo nepohnul, oknu se nechtělo jen tak se vzdát. Najednou však povolilo.</p>
<p>Teplý podzimní vzduch se vlil do místnosti a zvířil prach, jako když horká voda z konvice víří kávu na dně hrnku. Rozkašlala se na celé kolo a začaly ji pálit oči. Nejdřív ta příšerně nudná cesta vlakem a teď tohle! Měla by to tu nechat vyvětrat a trochu se projít, uvolnit nohy ztuhlé po těch dlouhých hodinách cesty.</p>
<p>Náhle se její oči stočily k otevřenému oknu. Konec konců, proč ne? Vždyť to už dlouho nedělala, jednou za čas se nemůže nic stát…</p>
<p>Vábivá vůně končícího babího léta ji v tom jen utvrdila. Přistoupila k oknu a vyhlédla ven. Rozhlédla se na všechny strany a když se ujistila, že ji nikdo nevidí, zhluboka se nadechla a po chvíli vyskočila tím malým střešním oknem na střechu.</p>
<p>Ach, jaká to slast moci znovu skotačit v tom červeném moři tašek a komínů, moci se znovu hnát s větrem o závod a skákat ze střechy na střechu a balancovat na okapech.</p>
<p>Když uviděla na jedné ze střech číhat tu temnou, skrčenou postavu připomínající chrliče, zvážněla.</p>
<p>Jasně, že jsi podvědomě zamířila sem, ty blbko! To jsi nemohla myslet, když jsi se tak rychle hnala? No nic, asi bude lepší dřív než později, ale stejně se mi nechce se mu omlouvat…</p>
<p>Pomalu, tiše přešla k okraji střechy a skočila přes ulici na tu druhou budovu, kde seděl On.</p>
<p>Pomalu, důstojně k němu nakráčela a sedla si vedle něho. Ani se na ni nepodíval, jen mlčky přikývl a pohladil ji po hlavě. Zavrněla. Takhle dobře se už dlouho necítila.  Přestal a kývnul hlavou směrem k tomu moři z tašek. Protáhla se a kývla na souhlas.</p>
<p>Vyrazili. Mlčky, tiší jako stíny přelétávali ze střechy na střechu jako vítr. Pod nimi, v těch úzkých propastích zalévaných zlatou září pouličních lamp, nebyla ani noha. Jen několikrát pod sebou uviděli mlčenlivou, temnou postavu. Postavu obra, která se temně tyčila nad dlažbu dole pod nimi. Vždy, když jej míjeli, zvedl hlavu a jeho žhnoucí oči na ně vrhly neurčitý pohled. Oba mu kývli na pozdrav, on jej opětoval a šel dál.</p>
<p>Konečně se dostali k řece. Oba slezli do jedné temné, postranní uličky.</p>
<p>Vyšel ven a zdvořile počkal, dokud se také ona nevynořila ze tmy.</p>
<p>Stála tam, ve svém světle hnědém až béžovém kožichu lemovaném liščí kožešinou a v kožešinové čapce, snad z norka či co, zhruba téže barvy, a prohlížela si svůj odraz v louži na zemi.</p>
<p>Vycítila jeho palčivý, žhnoucí pohled zpoza bílé masky a ucukla. Až potom se mu pomalu podívala do očí.</p>
<p>Z těch děsivě planoucích, černých očí, čišela temná nenávist, ale stačila tam zahlédnout i hořkost utrpení a sílu vzteku. Její zelenohnědé oči s podivně zvětšenými zorničkami, které se nyní srpčitě stáhly, opět uhnuly. Trochu se bála a zároveň se cítila dosti provinile.</p>
<p>Jako první ticho prolomil On:</p>
<p>„Odešla jsi… Ani ses nerozloučila…“ Konstatoval zastřeným hlasem, ze kterého byla cítit zahořklá pachuť křivdy. Když však uviděl, že má na krajíčku, slitoval se. „Ale jsi zpátky, tak to dál neřešme, ano?“ pokračoval již mírnějším hlasem.</p>
<p>Citelně se jí ulevilo. Byl to zase on, někdy tvrdý jako skála, někdy měkký jako máslo. Měla ho ráda a to, že mu ani neřekla, že odjíždí, jí ještě dlouho potom, co odjela, trápilo.</p>
<p>„Moc se toho tady nezměnilo, co jsem byla pryč…“ začala, když pomalu kráčeli podel zábradlí. Dole pod nimi tiše hučela řeka.</p>
<p>„Mýlíš se. Co jsi byla pryč, událo se toho hodně…“</p>
<p>Znovu se mu podívala do očí. Už se v nich nezračila nenávist ani vztek, jen velký žal a utrpení.</p>
<p>„Co… Co se stalo?“ špitla poděšeně, „Snad mi nechceš říct, že… že Anička…“</p>
<p>„Už tomu bude rok, co… co je pryč…“ pronesl váhavě. Tutam byl ten temný, zastřený hlas. Tutam bylo kouzlo tajemnosti. Zbyl jen žal, vztek, nenávist a utrpení. 
„To je mi líto, Karle. Vím, že jsi ji miloval…“ řekla lítostivě. Nevěděla, jak pokračovat.</p>
<p>„Co tvá jizva?“ vyjelo z ní náhle. Rychle si dala ručku v rukavičce před pusu. Jak se teď může na něco takového ptát?!</p>
<p>Mlčky si vyhrnul rukáv. Zlaté světlo lampy, pod kterou stáli, dopadlo na temné, černé a na okrajích fialové znamení, které se táhlo po celém obvodu paže zpod vyhrnutého rukávu až k zápěstí. Místy se zdálo, že se černější skvrny hýbou a mísí, jako kapalina. Bez hlesu, neschopna vydat hlásku, pozorovala ono podivné znamení.</p>
<p>„Stále se to rozrůstá. Už se mi to dostává i na hruď a na záda. Přes trup se to asi šíří pomaleji, ale i tak to začínám pociťovat. Občas, když jsem sám, mne zachvátí vlna nenávisti. Nenávisti vůči všemu živému. To vše od doby, co…“</p>
<p>„Nemusíš to říkat. Nemysli na to. Jen doufej. Možná by sis měl zase někoho najít, pomáhá to, ne?“</p>
<p>„Ne, už si nemůžu dovolit někoho ztratit. Bylo by fajn, kdybys tu chvíli zůstala. Hlídala mě. Bojím se… Bojím se, že bych mohl provést něco… ošklivého…“</p>
<p>„Neboj se. Teď už neodejdu. Zůstanu a pokusím se ti pomoct. Ale teď už budu muset jít, zítra mě čeká perný den. Dostala jsem tady práci, víš? Ale zítra přijdu, ale ne tak pozdě…“</p>
<p>„Tak tedy zítra…“ řekl poněkud sklesle.</p>
<p>„Tak tedy zítra,…“ odvětila, „A pokus se přijít na jiné myšlenky. Zajdi si do kavárny, nebo tak něco…“ Zavolala ještě z dálky a zmizela v nočních stínech. On se po chvíli také narovnal a vyskočil na nejbližší okap. Ani si nevšiml, že mu v té zlaté záři lamp vypadla fotka a spadla na zem.</p>
<p>Teď tam ležela a pomalu se rozmáčela v louži, která měla díky světlu z lampy barvu takřka medovou. Obličej mladé ženy na fotce se pomalu rozpíjel, až nakonec nebylo poznat, zda je to fotka či jen rozmočený kousek papíru. 
<br>
<br></p>
<h2 id="kocourkova">Kocourkova</h2>
<p><br>
<br></p>
<p>Sníh se pomalu snáší na noční Prahu. Všude je ticho, jsou dvě hodiny ráno. Panensky bílý závoj již zakryl zmrzlou břečku na ulici, když tu zakřupaly na sněhu kroky.</p>
<p>Ulicí jdou pomalu dvě postavy. Mladá žena zavěšená do vysokého mladíka. Oba jsou zachumláni v dlouhých zimních kabátech. Ona ve tmavě modrém, on v černém. Tmavé, vlnité vlasy jí splývají zpod červeného baretu na záda. On má také tmavé vlasy, které však nejsou dost dlouhé na to, aby zakryly dlouhou bílou jizvu na pravé tváři.</p>
<p>Náhle zastavil.</p>
<p>„Počkej, tuhle uličku nepoznávám…“</p>
<p>Z velké ulice odbočovala malá, úzká postranní ulička. Ač na jejím rohu čněla ze zdi lampa, vládla v uličce děsivá tma. Lampa osvětlovala červenou ceduli s názvem ulice:</p>
<p>Kocourkova</p>
<p>„Jsi si jistý? je to jenom ulice, pojďme dál, nelíbí se mi to…“</p>
<p>Přistoupil k ní. Chytil ji za ramena a podíval se jí do očí.</p>
<p>Stáli tam, v zasněžené ulici. Hleděli si navzájem do očí, ani si nevšimli, že sníh přestal padat.</p>
<p>„Eli, jestlipak víš, že jsem si nikdy nevšiml, jak krásné máš oči. Jejich modř dává celé tvé tváři božský půvab.“</p>
<p>„A jestlipak víš ty, že ta jizva, na kterou sis stěžoval, že prý tě zohyzďuje, naopak zkrášluje tvou tvář? A jestlipak víš, žes mi nikdy neřekl, jak jsi k ní přišel?“</p>
<p>Chvíli trvalo, než odpověděl. Mezitím mohla přes jeho rameno sledovat žebráka, který se malátně potácel do temné uličky.</p>
<p>„Nejsem na ni pyšný…“ odvětil jí nakonec. „Ani na způsob, jakým jsem k ní přišel. Váže se k tomu nepěkná historka. Ale stejně jsem rád, že tě neodpuzuje…“</p>
<p>Stáli tam. Modré oči se dívaly do zelenohnědých, když tu náhle je vyrušil mrazivý výkřik. Nelidský výkřik. Těžko uvěřit, že takový zvuk mohlo vydat něco z tohoto světa.</p>
<p>„Co… Co to bylo?!“ Blekotala s hrůzou.</p>
<p>„Nevím, ale ozvalo se to z té uličky…“ Odpověděl poněkud poděšeným tónem. „Měl bych se tam jít podívat…“</p>
<p>„Nechoď! Ta tma! ten výkřik! Neměli bychom jít na policii?!“</p>
<p>„Já nevím. Tuhle uličku vidím poprvé v životě, viděla jsi, tak jako já, že tam zašel ten otrhanec… Myslím, že bych se tam měl jít podívat…“</p>
<p>„Nechoď! Zůstaň! Pojďme radši honem pryč! Ta tma se mi vůbec nelíbí…“</p>
<p>„Myslím, že bych měl. Bojíš se tmy? Vždyť je to jen tma, absence světla, není čeho se bát…“</p>
<p>Pustil jí, pomalu poodstoupil, otočil se a vnořil se do tmy.</p>
<p>Následující vteřiny jí připadaly jako roky. Radši se nedívala do té ponuré tmy v uličce, ale na lampu ve zdi. Zdála se jí nějaká podivná. Byla starodávného typu, černá a zdobně kovaná. Připadalo jí, že za sklem vidí plamínek, jako by to snad byla plynová lampa. Ze všeho nejpodivnější však bylo, že lampa osvětlovala jen ústí ulice a červenou ceduli. Celá ulička dva metry od lampy byla pohlcena temnotou. Ne, tam se nedívat! Stát, a pozorovat lampu. On se vrátí, musí, není co by se mu stalo…</p>
<p>Když se ozval další podivný skřek, omdlela.</p>
<p>Později si už nebyla jistá, zda ji probudily údery zvonu, zima, a nebo ustavičně mňoukající černá kočka.</p>
<p>Vstala. Zvony právě odbíjely pátou. Byla promrzlá na kost. Kde se tady vzala? Když se otáčela, utkvěly její oči na temnotě v uličce. Dala se do zběsilého běhu. Pryč! Hlavně pryč! Uteč, co nejdál můžeš!</p>
<p>Náhle se zastavila. Erik! Zůstal v uličce!</p>
<p>Ne, nevracet se zpět. Policie. To je ono, půjde na polici.</p>
<p>Rozhlédla se. Už věděla kde je, strážnici najde nedaleko. Najde ho.</p>
<p>Před strážnicí stál postarší policista a pokuřoval cigaretu. Za chvíli mu skončí šichta, vystřídají ho. Dveře se otevřely. Ven vyšel muž ve středních letech a škrábal se na bradě. Zazíval.</p>
<p>„Dobré ráno, pane komisaři.“ ozval se policista a sklepnul popel.</p>
<p>„Dobré ráno. Jak to, že jsem tady? proč nejsem doma, v posteli?“</p>
<p>„Trochu jste v tý hospodě přebral, a jak si chlapi nemohli vzpomenout kde bydlíte, vodtáhli vás sem…“</p>
<p>„Aha. A co jsme slavili?“</p>
<p>„Slunovrat.“</p>
<p>„Slunovrat? Jestlipak víte, že mám každý slunovrat takovou nějakou divnou předtuchu? Vždycky si myslím, že se něco stane, a nikdy se nic nestane…“</p>
<p>Jak tak mluvili, ani si nevšimli mladé dámy, celé bílé od sněhu, jak se k nim blíží ulicí.</p>
<p>„Prosím, pomozte mi!“</p>
<p>„Fuj to sem se lek!“ Vypadlo z komisaře. „Ale řekněte, co dělá taková mladá dáma jako vy venku v tudle nelidskou hodinu?“</p>
<p>„Prosím, musíte jít se mnou, on zmizel!“</p>
<p>„Kdo? A jak se vůbec jmenujete, slečno?“</p>
<p>„Jmenuji se Eliška Kroppová, ale teď už pojďte se mnou! Prosím!“</p>
<p>Stáli před místem, kde podle ní byla ulička.</p>
<p>„Zrekapitulujme si to: Takže vy tvrdíte, že tady byla ulička, ve které byla tma, a že váš přítel, Erik Chrupec, v ní zmizel, že?“</p>
<p>Pokývnutí.</p>
<p>„Jakže se jmenovala ta ulice?“</p>
<p>„Myslím, že Kocourkova“</p>
<p>„Tvrdíte, že do ní šel kvůli tomu, že jste viděli nějakého bezdomovce do ní zajít a krátce na to jste slyšeli výkřik, že?“</p>
<p>Další pokývnutí.</p>
<p>„A chvíli poté, co do té ulice vešel váš přítel, slyšela jste podobný výkřik jako prve, načež jste omdlela?“
Přitakání.</p>
<p>„Jak dobře jste ho znala?“</p>
<p>„Byli jsme zasnoubení…“ Jen stěží potlačovala slzy.</p>
<p>„To je mi líto…“ Prohlásil a přiklekl k prohlubni ve sněhu.</p>
<p>„Kromě našich stop tu vidím i důlek, který jste vyležela, a kočičí stopy. Což je divné, znám to tu dlouho a nikdo v okolí tu kočku nemá… O to divnější je ta vaše historka s uličkou, ale ať je to jak chce, udělám, co bude v mých silách, abych vašeho snoubence našel. Teď se jděte domů prospat, celá hoříte.“</p>
<p>Šla zasněženou ulicí, slzy jí mrzly na tvářích, když tu náhle se za ní ozvalo zamňoukání.</p>
<p>Otočila se.</p>
<p>Za ní seděla černá kočka. Její zelenohnědé oči na ní vrhaly smutný pohled, ve kterém jakoby se zračila naléhavá prosba. 
Kde už ji jenom viděla? Ale ano! To je přeci ta, co jí vzbudila. Odkud se tu bere? Že by jí sledovala?</p>
<p>Kousek za černou se sněhem vláčela další kočka, špinavá a mourovatá. Když k ní přistoupila blíž, ucukla a zasyčela, Otočila se tedy na tu černou.</p>
<p>„Čč. Hodná kočička, tak ty jsi kocourek? Co děláš v takovéhle zimě venku? Asi jsi hodně ztratil, že? To já taky, ale moje mysl si to ještě odmítá připustit. Doufám, že ho najdou, i když ta ulička zmizela z povrchu zemského. Ale proč ti to všechno říkám, stejně mi nero…“</p>
<p>Zarazila se uprostřed slova. Přes kocourovu černou tvář se pod okem táhla bílá jizva…
<br>
<br></p>
<h2 id="stin-detstvi">Stín dětství</h2>
<p><br>
<br>
Jedním z posledních říjnových večerů pomalu kráčí postarší muž v dlouhém kabátě. Kostelní zvony odbíjí desátou. Začíná být chladno, již dávno padla tma, která přichází s každým dnem dřív a dřív.</p>
<p>Na protějším chodníku stojí pod lampou trčící ze zdi muž. Zaobírá se něčím, co jako by viselo z lampy. Je to jediná lampa v dohledu. Je starodávného typu, ční ze zdi asi dva metry nad zemí.</p>
<p>„Promiňte pane, ale směl bych vědět, co to tam máte?“</p>
<p>Muž sebou polekaně cukne a otočí se.</p>
<p>„Nebudete mi věřit, ale jsou to švihadla…“</p>
<p>„Švihadla? Já si myslel že je to lano… Kdo by použil při vloupání švihadla?“</p>
<p>„Vloupání? Vidíte, to mě nenapadlo. Ale to není to nejpodivnější. Ta lampa…“</p>
<p>Nestačil doříct větu. Náhle, bez jakéhokoliv varování, skočila přes zeď postava, dopadla na všechny čtyři, vztyčila se, a když spatřila ony dva, dala se na útěk.</p>
<p>„Za ním!“ Vykřikl první. Strhla se zběsilá honička. Neznámý běžel mílovými skoky a naši dva staříci ho jen stěží neztratili. Tajemná postava se občas ohlédla přes rameno, a při té příležitosti mohli pronásledovatelé matně zahlédnout bílou, bezústou tvář. Neznámý letěl dál. Černý plášť za ním vlál jako by byl z hedvábí, ale přesto přes něj nepronikal jediný paprsek žlutého světla pouličních lamp.</p>
<p>Náhle však stál ve slepé uličce. Oba pronásledovatelé se zastavili při jejím ústí.</p>
<p>„Ve jménu zákona, stůjte!“ Zahřímal první.</p>
<p>Neznámý se otočil. Přikrčil se jak liška v pasti. Pozvedl hlavu. Zpod černé kápě a skrz bílou masku zašlehly jasné oči. Vyskočil, a byl pryč.</p>
<p>„Kam se poděl?!“ Ptal se podrážděně první. „Přece nemohl jen tak zmizet!“</p>
<p>„Z této uličky nevede žádná cesta kromě té, kterou jsme přišli a střech…“ Konstatoval druhý</p>
<p>„Nahoru vyšplhat nemohl!“ Durdil se první. „Vždyť první okno je půl třetího metru nad zemí. Jinak holá stěna…“</p>
<p>„Oba jsme viděli jak přeskočil zeď, která měřilo přes tři metry. Navíc to, jakými skoky před námi utíkal. Tohle pro něj nemohlo být zas tak těžké…“</p>
<p>„Pojďme odtud… Nelíbí se mi to tady…“</p>
<p>Když došli k řece, konečně se zastavili.</p>
<p>„Vy jste policista, že?“</p>
<p>„Byl jsem komisař. Teď už jsem ve výslužbě. Jak jste na to přišel?“</p>
<p>„Inu, první, co vás napadlo, když jste uviděl ta švihadla, bylo vloupání. No a pak je tu taky fakt, že jste volal ”Jménem zákona”... A máte u sebe zbraň...“</p>
<p>„Té jste si všiml jak?“</p>
<p>„Než jsme vstoupili do té slepé uličky, Rozhlížel jste se všude okolo a rukou jste zajel do záňadří. Podvědomí je zajímavá věc, že?“</p>
<p>„Jste velmi všímavý. Všiml jste si ještě něčeho, co by nám nějak pomohlo zjistit, kdo to byl?“ Zeptal se komisař poněkud podrážděn tím, že ho takhle prokouknul úplně cizí člověk.</p>
<p>„Krom toho, že musel být velmi silný a hbitý, byl oděn celý v černém. V černé kápi a černém plášti, který byl podivně lehký, vzhledem k tomu, jak vlál… Jo a taky měl masku, ale to jste si asi všiml…“</p>
<p>„Takže maskovaný zloděj? To mi nesedí. Za prvé, proč by použil švihadla místo lana, za druhé, proč by vůbec lano potřeboval. Vždyť tu zeď přeskočil jako nic…“</p>
<p>„Zloděj? Co vás vede k závěru, že to byl zloděj? Viděl jste ho snad něco ukrást?“</p>
<p>„Viděl jsem ho přeskočit zeď a utíkat z místa činu. Také prchal před, ač již bývalým, což ovšem nemohl vědět, strážcem zákona! To mi stačí, sakrblé!“</p>
<p>„To je možné, ale vemte v potaz, že to celé bylo takové divné… Běželi jsme přes místa, která jsem nikdy neviděl, a to tu to znám jak vlastní boty… Navíc ta lampa…“</p>
<p>„Ano, ta lampa. Nedořekl jste to, co jste mi o ní chtěl říct. Co s ní bylo?“</p>
<p>„Byla plynová…“</p>
<p>„Děláte si legraci? v téhle části města jsem nikdy žádnou plynovou lampu neviděl, a to to tu taky znám jak vlastní boty! V téhle části města už léta žádné plynové lampy nejsou!“</p>
<p>„Ale já jsem si přesto jistý, že byla plynová…“ Trval zachmuřeně na svém ten všímavý člověk.</p>
<p>Komisař si ho až nyní pořádně prohlédl. Byl, narozdíl od komisaře, dosti hubený. Vlasy už mu začaly řídnout a šedivět, tvář měl vrásčitou. Komisař mu nedokázal přisoudit žádný věk. I když mohl být stejně starý jako on, mohl být i o deset let starší. Stál tam, opřený o zábradlí, a díval se kamsi za Rudolfinum zachmuřeným, přemítavým pohledem.</p>
<p>„Co jste četl, když jste byl dítě?“ Zeptal se najednou. </p>
<p>„To je mi otázka! To co každý jiný chlapec. I vy jste to musel číst, tak starý být nemůžete…“</p>
<p>„Hmmm… To by dávalo smysl, ale představoval jsem si ho jinak…“</p>
<p>„O čem to mluvíte? Vy si myslíte, že víte kdo to je?“</p>
<p>„Domnívám se…“</p>
<p>„Kdo si tedy myslíte, že to byl?! Co byl podle vás zač?!“</p>
<p>„Stín“ Odvětil ten šlachovitý stařík zamyšleně.</p>
<p>„Stín? Čí stín? Honili jsme se za stínem? Mně připadal dost hmotný. Myslím na stín…“</p>
<p>„Podle mě to byl stín našeho dětství…“ Odpověděl váhavě stařík</p>
<p>„To mi budete muset vysvětlit…“</p>
<p>„Víte, podle mě příběhy, které slýcháme a čteme v dětství, utváří naše vnímání světa. Četl jste Sherlocka Holmese?“
„V mládí jsem to hltal…“</p>
<p>„A co vás přimělo dát se k policii?“</p>
<p>„O tom jsem nikdy nepřemýšlel… Prostě jsem chtěl…“ Odpověděl váhavě komisař „Chcete tím říct že…“</p>
<p>Pokývnutí.</p>
<p>„To mě nikdá nenapadlo. Takže vy si myslíte že ten, kterého jsme honili, je ten, kterého známe z knih?!“
„Myslím. Víte, před dvěma týdny jsem byl se synem a vnukem na procházce. Došli jsme až na Babu a když jsme se tam procházeli ukázal najednou na nebe se slovy: ”Tam!” Když  jsem se ho ptal, co tam vidí, zadumaně a váhavě odvětil:”Ale nic. Zdálo se mi, že tam vidím draka…” Tehdy jsem mu nevěřil, ale po dnešku…“</p>
<p>„To, co mi tady tvrdíte dává až děsivý smysl…“ Prohlásil komisař „Ale z vlastní zkušenosti vím, že se tady dějí divné věci. Obzvlášť v noci. A jak tak o tom přemýšlím, není to vlastně poprvé co jsem se s něčím takovým setkal. Jednou k nám na stanici přišla promrzlá a vyplašená slečna, která tvrdila, že její milý zmizel v ulici zahalené podivnou tmou, i když v té ulici byla lampa. Prý plynová. No a když jsme došli na místo, které nám ukázala, žádná ulička tam nebyla. Jak říkám, tady se vždycky děly podivné věci. Posloucháte mě vůbec?!“</p>
<p>„Tiše! Počítejte!“</p>
<p>Zvony, spousta zvonů právě začala odbíjet. Bim, Bam, Bim, Bam, Bim, Bam, Bim, Bam, Bim…</p>
<p>„Slyšel jste?!“</p>
<p>„Devět hodin, no…“</p>
<p>„Ne, museli jsme se přepočítat! To není možné!“</p>
<p>„Co není možné?!“</p>
<p>„Kolik bylo hodin, když jsme se setkali?“</p>
<p>„Inu, krátce po desáté… Počkat!“  Komisař vytáhl hodinky „To je nemožné, ty moje ukazují půl jedenácté! Dneska ráno jsem si je seřizoval!“</p>
<p>„Myslíte si to co já, pane komisaři?“</p>
<p>„Myslím, ale není to možné…“</p>
<p>„Právě jsme toho byli svědky, ba přímo oběťmi… No nic, kam budou směřovat vaše kroky nyní, pane komisaři?“</p>
<p>„Domů, musím si to dát v hlavě do pořádku. Doufám, že se už s ničím takovým nesetkám, je to nebezpečné…“</p>
<p>„Myslíte? Mne to k tomu přesto láká, myslím, že budu hledat…“</p>
<p>„Hledat co?“</p>
<p>„Pravdu…“</p>
<p>„Dejte vědět, jestli ji najdete. Pravdu jsem hledal většinu života, teď bych si od toho rád odpočinul…“</p>
<p>„Hodně štěstí do života, pane komisaři. Snad se ještě někdy setkáme…“
<br>
<br></p>
<h2 id="mlhave-vzpominky">Mlhavé vzpomínky</h2>
<p><br>
<br>
Pomalu kráčel tou chladnou, listopadovou nocí. Přednáška se trochu protáhla, nečekal, že bude tolik dotazů. Brrr, to je lezavo, příště si vezme čepici. Kolik je asi hodin? když vycházel, mohlo být okolo desáté, takže za chvíli bude odbíjet půl.</p>
<p>Jeho kroky zní tichými ulicemi staropražskými. Ulice vede na náměstí zahalené v mlze. Jde dál. Takovou mlhu zažil naposled tu noc, co o ni přišel. Ale o koho vlastně? Podivoval se sám sobě. Vždyť to by si měl pamatovat! Jenže o koho to tehdy přišel? O svoji vlaštovičku přece! Byla jak orosené poupátko, jak lilie kvítek, ani nestačila rozkvést, zavonět, roztáhnout křídla a z hnízda vyletět. Přišel o ni. Ale kdo to byl? Jak se jmenovala? Jak se jmenovala? Vždyť to je jasné, jmenovala se… Kruciš, jak ona se jenom jmenovala? Snad jsi nezapomněl její jméno?! Ne, jistěže nezapomněl, jen si na něj teďka nevzpomenu.</p>
<p>Náhle mu to došlo. Ta mlha! Pryč! Pryč z té proklaté běloby! Zpět? Ale kudy je to? I to jsi zapomněl? Začal se prodírat mlhou dál a dál. Připadala mu nějaká hustá, bylo to jako chodit po bradu ve vodě. Začínal se dusit. Na rty se mu drala slova. Slova beznaděje a strachu. Její jméno! Zapomněl její jméno!</p>
<p>Náhle to skončilo. Mohl zas volně dýchat. lapajíce po dechu si sedl na zem a opřel se zády o o cosi studeného a tvrdého.
Teprve po chvíli se rozhlédl. nacházel se uprostřed kruhu světla, který měl v průměru něco přes tři metry. Všude okolo byla mlha. Neprůhledná, bílá, hrůzostrašná. Tyčila se jako zeď, která vše obklopovala. Připadal si jako v kobce. Vzpomněl si na Edmonda Dantèse vězněného v pevnosti If. To je vtipné, tu knihu četl jako malý kluk. Proč je to to jediné, na co si vzpomíná?</p>
<p>Když se zaklonil, uviděl, co vyzařovalo ono zlatavé světlo a zahánělo tu strašnou bělobu. Byla to lampa. Plynová lampa. Zády se opíral o její černě natřený kandelábr. Už si vzpomínal, mlhavě, ale vzpomínal. Bohužel si však začal vzpomínat na všechno. Na všechno krom jejího jména.</p>
<p>Počkat! Někde by tu měl mít její fotku! Začal vyprazdňovat obsah svých kapes na zem. Ne, neztratil ji přece ji neztratil. Ha! Tady je! V peněžence byla schovaná, ne v náprsní kapse. Už tě mám, poupátko, už tě držím a nepustím tě, už o tebe nepřijdu!</p>
<p>Náhle se dostavilo strašné poznání. Na té fotce není jméno! Běda! Běda mi! Nedobrý jsem otec, když si nevzpomenu na jméno své nebohé dcery! Ach vlaštovičko! Ach lilijko má! Je to jak znovu o tebe přijít, růžičko! Ach, nedobrým jsem otcem, Růženko!</p>
<p>Zarazil se. Ano! Ano! Růženko má malá, já si vzpomněl! Ach, jaká to úleva, vyslovit tvé jméno.
Ale on jej nevyslovil. Baže, přísahal si, že to jméno už nikdy nevysloví. Proč vlastně? Protože když ji ztratil, zneuctil to jméno. Ach, jak tehdy trpěl, kolik toho tehdy napáchal, té noci nad čerstvým hrobem. Nejradši by na to všechno zapomněl.</p>
<p>Chceš zapomenout? Máš možnost. Můžeš zapomenout na všechno to utrpení, na všechnu tu únavu a bolest. Můžeš zapomenout na ni. Můžeš zapomenout na vše.</p>
<p>Na vše? Vše zlé, co jsem napáchal? Na všechna zklamání, kterých jsem byl strůjcem? Na její bledou tvář, na její rakev? Přistihl se, jak pomalu vstává a natahuje ruce k té mrtvolně bílé mlze. Ne, to neudělá! Zapomněl by na vše! Úplně na vše! Na to, jak ji učil plavat, na to, jak ji učil kreslit, na to, jak mu vila věnečky z pampelišek, na to, jak se honila s Jeníkem po louce…</p>
<p>Zapomněl by na svého syna… </p>
<p>Zapomněl by na vše dobré, co kdy zažil…</p>
<p>Zapomněl by její jméno…</p>
<p>Když si s hrůzou uvědomil tento fakt, sebral ze země tužku a napsal na zadní stranu fotky jediné slovo:</p>
<p>Růže</p>
<p>Fajn, teď se odsud musí nějak dostat. Vstal a rozhlédl se kolem dokola. Zdálo se mu to, nebo se onen kruh zmenšil? Asi se mu to jenom zdálo. Ne! Nezdálo, mlha právě pohltila další kočičí hlavu! Je ztracen.</p>
<p>Jeho pohled, plný beznaděje, spočinul na obsahu jeho kapes rozházeném po zemi. Jal se to všechno sbírat a strkat zpátky tam, odkud to vytáhl. Když vzal do ruky složený kus nažloutlého papíru, vzpomněl si náhle. Mapa. Byla to mapa, kterou vyrobil se svou neteří, aby se v této temné čtvrti neztratili. Jeho neteř to tu znala mnohem líp než on, možná mu ta mapa pomůže. Jak, to nevěděl, ale musel to zkusit. Pro Jeníka. Dnes už nezklame. Dnes ne.</p>
<p>Rozložil mapu na zemi. Byla to krásně malovaná mapa, však ji dělala jeho neteř, malířka od přírody.</p>
<p>Takže, je tady, na tomhle náměstí, tohle je Židovská čtvrť, tady je vyznačena každonoční trasa Josefovy obchůzky. To je ono! Josef! Stačí se dostat na některé z míst, kterými prochází, je dost velká šance, že ho najde a pomůže mu. Co jsou tyhle body? Ach ano, už si vzpomínám, to jsou lampy. Na co značit na mapu lampy? Když se jí na tohle ptal, odvětila: „Kvůli Stínům… A Mlze…“ Chytrá holka, věděla o té mlze! Proč mu o tom neřekla? Snad aby ho příliš neděsila, snad na to zapomněla.</p>
<p>Dobrá, půjde tedy od lampy k lampě, a až uslyší josefův těžký krok, požádá ho o pomoc. To už je plán. Ale kterým směrem se vydat?</p>
<p>Vše, co viděl, byl kruh osvětlený lampou a bílá stěna mlhy. Je ztracen. Začal obcházet lampu kolem dokola. Nic, žádný ukazatel, nic. Je ztracen.</p>
<p>Náhle se zastavil. Na zemi ležel knoflík. Kde se tu vzal? Navíc, podíval se na svůj kabát, jeho knoflík? Ještě ráno držel na jeho kabátě, sice na poslední nitce, ale držel. Že by upadl? Ano, upadl, během přednášky. Strčil si ho tehdy do kapsy. Že by vypadl? Hlupáku, vždyť jsi vyházel své kapsy na zem, když jsi seděl! A sednul sis zády ke směru, kterým jsi běžel. To znamená, že musíš tudy! Heureka! Máš směr. Máš naději.</p>
<p>Dorbá, jde se. Nabral dech, vzepjal síly a ponořil se do mlhy.</p>
<p>Prodíral se tou temnou bělobou, už ani nevěděl proč. Ale něco ho hnalo dál, něco mu pořád našeptávlo do ucha, že se nesmí vzdát, že se nesmí zastavit. Něco mu pořád šeptalo do ucha jediné slovo: Růže.</p>
<p>Byl celý promočený a dusil se tou vodní párou. Mlha byla mnohem, hustší než prve a dále houstla. Bylo to jako se brodit po bradu v blátě. Pokaždé, když potkal lampu, na chvíli se zastavil a nabral dech. A hned zase dál! Dál! Nesmíš tu zůstat!</p>
<p>Vyběhl z mlhy a zhroutil se.</p>
<p>Probraly ho těžké kroky. Obrovské paže zvedly jeho promočené tělo ze země, jako by bylo z papíru. Všechno to vnímal malátně, mlhavě, jako ve snách. Když ho ta obrovská postava nesla v naručí, zašeptal: „Josefe…“</p>
<p>Upřely se na něj planoucí oči. Obr zpomalil.</p>
<p>„Josefe… Díky…“</p>
<p>Poté opět upadl do bezvědomí.</p>
<p>Probral se v pohodlné posteli. Kde je? Proč tu je? Náhle si vzpomněl. Domů, musí domů, ona umírá! Vstal. Zamotal se mu hlava. opřel se o rám dveří a vzal za kliku.</p>
<p>Dveře se otevřely do nevelkého pokoje. Stařík, který seděl v křesle a četl si, vstal.</p>
<p>„Ty jsi vzhůru? Jak se cítíš?“</p>
<p>Kdo to byl? Ale ano, vždyť je to Šmuel, kamarád z dětství! Vypadá staře. Jak dlouho už ho neviděl?</p>
<p>Chytil se za hlavu. Bylo mu, jako by mu někdo zlatou cihlou obalenou v plátku citrónu vyrazil mozek z hlavy. Byly však důležitější věci.</p>
<p>„Šmueli, musím… musím domů. Umírá mi dcerka!“</p>
<p>„Jdi si okamžitě lehnout, halucinuješ. Tvá dcera je už deset let po smrti.“</p>
<p>Vlna vzpomínek. Ale... Jsou vůbec skutečné? Musí to zjistit.</p>
<p>„Jak… jak jsem se sem dostal?“</p>
<p>„Josef tě přinesl. To byl taky nápad, chodit v takovém počasí venku bez čepice!“
<br>
<br></p></div>
            </div>
        </div>

        <footer class="col-md-12">
            <hr>
            <p>Documentation built with <a href="https://www.mkdocs.org/">MkDocs</a>.</p>
        </footer>
        <script src="../js/jquery-3.6.0.min.js"></script>
        <script src="../js/bootstrap.min.js"></script>
        <script>
            var base_url = "..",
                shortcuts = {"help": 191, "next": 78, "previous": 80, "search": 83};
        </script>
        <script src="../js/base.js"></script>
        <script src="../search/main.js"></script>

        <div class="modal" id="mkdocs_search_modal" tabindex="-1" role="dialog" aria-labelledby="searchModalLabel" aria-hidden="true">
    <div class="modal-dialog modal-lg">
        <div class="modal-content">
            <div class="modal-header">
                <h4 class="modal-title" id="searchModalLabel">Search</h4>
                <button type="button" class="close" data-dismiss="modal"><span aria-hidden="true">&times;</span><span class="sr-only">Close</span></button>
            </div>
            <div class="modal-body">
                <p>From here you can search these documents. Enter your search terms below.</p>
                <form>
                    <div class="form-group">
                        <input type="search" class="form-control" placeholder="Search..." id="mkdocs-search-query" title="Type search term here">
                    </div>
                </form>
                <div id="mkdocs-search-results" data-no-results-text="No results found"></div>
            </div>
            <div class="modal-footer">
            </div>
        </div>
    </div>
</div><div class="modal" id="mkdocs_keyboard_modal" tabindex="-1" role="dialog" aria-labelledby="keyboardModalLabel" aria-hidden="true">
    <div class="modal-dialog">
        <div class="modal-content">
            <div class="modal-header">
                <h4 class="modal-title" id="keyboardModalLabel">Keyboard Shortcuts</h4>
                <button type="button" class="close" data-dismiss="modal"><span aria-hidden="true">&times;</span><span class="sr-only">Close</span></button>
            </div>
            <div class="modal-body">
              <table class="table">
                <thead>
                  <tr>
                    <th style="width: 20%;">Keys</th>
                    <th>Action</th>
                  </tr>
                </thead>
                <tbody>
                  <tr>
                    <td class="help shortcut"><kbd>?</kbd></td>
                    <td>Open this help</td>
                  </tr>
                  <tr>
                    <td class="next shortcut"><kbd>n</kbd></td>
                    <td>Next page</td>
                  </tr>
                  <tr>
                    <td class="prev shortcut"><kbd>p</kbd></td>
                    <td>Previous page</td>
                  </tr>
                  <tr>
                    <td class="search shortcut"><kbd>s</kbd></td>
                    <td>Search</td>
                  </tr>
                </tbody>
              </table>
            </div>
            <div class="modal-footer">
            </div>
        </div>
    </div>
</div>

    </body>
</html>
